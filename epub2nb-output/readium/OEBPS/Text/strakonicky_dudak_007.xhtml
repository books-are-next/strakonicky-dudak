<?xml version="1.0" encoding="utf-8"?>
<!DOCTYPE html PUBLIC "-//W3C//DTD XHTML 1.1//EN"
  "http://www.w3.org/TR/xhtml11/DTD/xhtml11.dtd">

<html xmlns="http://www.w3.org/1999/xhtml">
<head>
		<title>strakonicky_dudak-4</title>
		<link href="../Styles/strakonick_idstyles.css" rel="stylesheet" type="text/css"/>
	</head>
	<body xmlns:xml="http://www.w3.org/XML/1998/namespace" id="strakonicky_dudak" xml:lang="cs-CZ">
		<div>
			<p id="toc_marker-3" class="MLP-uroven2-kapitola">DĚJSTVÍ DRUHÉ</p>
			<p id="toc_marker-3-1" class="MLP-uroven3-nadpis para-style-override-1">Výstup 1</p>
			<p class="MLP-scenicke-poznamky">Krátká ulice v&nbsp;městě ideálního slohu. Po pravé straně hostinec se zahrádkou, nad ním nápis „Vítáme vás, poutníku“. </p>
			<p class="MLP-prima-rec-bez-mezery"><span class="MLP-znak-tucne-11b">VOCILKA</span> <span class="MLP-znak-kurziva-11b">(v&nbsp;lehounkém kabátku přichází a&nbsp;obhlíží hostinec; zpívá už za scénou)</span>:</p>
			<p class="MLP-verse-drama">Celý svět je jako koule,<br/>těžko na něm stát jen nohama;<br/>nechce-li mít člověk boule,<br/>musí se ho chytat rukama.<br/>Tu to klouže,<br/>tam se boří,<br/>tu je louže,<br/>tam to hoří:<br/>člověk má se jen co točit,<br/>nechce-li si uši smočit;<br/>kdo však umí chytře hrát,<br/>dovede tu pevně stát.</p>
			<p class="MLP-prima-rec-dalsi-odstavce">Ano, chytrost žádné čáry. Já to zkusil už v&nbsp;těch nejzamotanějších pleteninách života; chytrá hlava se neztratí. Kdybych měl vypravovat, co jsem všechno tropil od té chvíle, když jsem jakožto řádný študent spal poslední noc na biliáru&nbsp;– kdybych to měl vypravovat: to by byla kronika, tlustší nežli Hájkova a&nbsp;strakatější nežli Enšpígl. Teď budeme zkoušet ještě jedno. Zkusíme získat místo sekretáře, kasíra nebo něco podobného k&nbsp;cestujícímu koncertistovi. Proč ne? Vždyť podle toho vypadáme, a&nbsp;to nynčko vynáší nejvíc. Já už dávno po jednom pasu a&nbsp;teď mu sedím na patách. Tuhle se prý uhostil. Vederemo<span class="char-style-override-1"><a id="footnote-27518-14-backlink" class="footnote-link" href="#footnote-27518-14">14</a></span>! <span class="MLP-znak-kurziva-11b">(Čte nápis.)</span> Vítáme vás… Ah, to je mudrc hospodský. Jen jestli také říká: Na shledanou, když nemá poutník prášky.&nbsp;– Holahó!</p>
			<p id="toc_marker-3-2" class="MLP-uroven3-nadpis">Výstup 2</p>
			<p class="MLP-scenicke-poznamky">MIKULI, VOCILKA.</p>
			<p class="MLP-prima-rec"><span class="MLP-znak-tucne-11b">VOCILKA</span>: Má služba, mnohovážený&nbsp;– bezpochyby panovník nad tímto tělo- i&nbsp;dušekojným ústavem?</p>
			<p class="MLP-prima-rec"><span class="MLP-znak-tucne-11b">MIKULI</span> <span class="MLP-znak-kurziva-11b">(vážně)</span>: Jsem hostinský.</p>
			<p class="MLP-prima-rec"><span class="MLP-znak-tucne-11b">VOCILKA</span>: To mne těší. Já si přál už dávno hostinského nakrmení. Račte dovolit&nbsp;– nehostíte také slavného koncertistu?</p>
			<p class="MLP-prima-rec"><span class="MLP-znak-tucne-11b">MIKULI</span>: Co je to?</p>
			<p class="MLP-prima-rec"><span class="MLP-znak-tucne-11b">VOCILKA</span>: Zvíře, co dělá muziku.</p>
			<p class="MLP-prima-rec"><span class="MLP-znak-tucne-11b">MIKULI</span>: Ah, to je ten český dudák?</p>
			<p class="MLP-prima-rec"><span class="MLP-znak-tucne-11b">VOCILKA</span>: Ano, ta strakonická chlouba.</p>
			<p class="MLP-prima-rec"><span class="MLP-znak-tucne-11b">MIKULI</span>: Ten je tady.</p>
			<p class="MLP-prima-rec"><span class="MLP-znak-tucne-11b">VOCILKA</span>: To mne těší. A&nbsp;nemohl bych s&nbsp;ním rozprávět?</p>
			<p class="MLP-prima-rec"><span class="MLP-znak-tucne-11b">MIKULI</span>: Proč bys nemohl? Jak vidím, máš dobře proříznuto.</p>
			<p class="MLP-prima-rec"><span class="MLP-znak-tucne-11b">VOCILKA</span> <span class="MLP-znak-kurziva-11b">(stranou)</span>: No počkej! To poznáš teprve, až se dostanu do hrnců. <span class="MLP-znak-kurziva-11b">(Nahlas.)</span> Já jsem totiž jeho krajan.</p>
			<p class="MLP-prima-rec"><span class="MLP-znak-tucne-11b">MIKULI</span> <span class="MLP-znak-kurziva-11b">(prohlížeje si ho)</span>: Taky Čech? To musí být divná zem, ta česká.</p>
			<p class="MLP-prima-rec"><span class="MLP-znak-tucne-11b">VOCILKA</span>: Můj laskavý napáječi poutníků, to víte, že je svět už tuze starý, a&nbsp;proto je už taky leckde děravý. Jenže pánbůh takové díry nemůže trpět, a&nbsp;když něco pukne a&nbsp;udělá se díra, vezme pánbůh pokaždé nějakého Čecha a&nbsp;takovou díru jím zalepí, aby stavení nezhrklo. Proto máte po světě tolik Čechů.</p>
			<p class="MLP-prima-rec"><span class="MLP-znak-tucne-11b">MIKULI</span> <span class="MLP-znak-kurziva-11b">(hledí na něj a&nbsp;vrtí hlavou)</span>: Nu, pro mne&nbsp;– uvidíme, co tady dovedete.</p>
			<p class="MLP-prima-rec"><span class="MLP-znak-tucne-11b">VOCILKA</span>: Tady?</p>
			<p class="MLP-prima-rec"><span class="MLP-znak-tucne-11b">MIKULI</span>: Tvůj krajan chce hrát před naší princeznou.</p>
			<p class="MLP-prima-rec"><span class="MLP-znak-tucne-11b">VOCILKA</span>: Princeznou?</p>
			<p class="MLP-prima-rec"><span class="MLP-znak-tucne-11b">MIKULI</span>: Naše princezna je nejroztomilejší na světě, nejí než broskvová jádra a&nbsp;nepije než mošusový<span class="char-style-override-1"><a id="footnote-27518-15-backlink" class="footnote-link" href="#footnote-27518-15">15</a></span> květ, ale asi od jednoho roku na ni padl tak hluboký smutek, že ani nemluví; nadarmo pro ni strojili všelijaká obveselení. Tu přiletěla pověst o&nbsp;divné hudbě tvého krajana a&nbsp;otec smutné princezny vypravil za ním posly, aby ji svojí hrou potěšil. Dudáček přišel, a&nbsp;já se nyní půjdu poptat, kdy smí přijít do paláce. <span class="MLP-znak-kurziva-11b">(Odejde.)</span></p>
			<p class="MLP-prima-rec"><span class="MLP-znak-tucne-11b">VOCILKA</span><span>: Náš dudák přišel rozveselit princeznu? Viktoria, pšenice kvete, budeme sklízet koláče! Ale teď se, příteli Vocilko, řádně seber a&nbsp;prezentýruj se. Moje garderoba je sice trochu sešlá&nbsp;– tuhle z&nbsp;levého šosu bude brzy cedník a&nbsp;kolena se derou na čerstvé povětří; ale vždyť máš ještě jednu rukavičku&nbsp;– vytáhneš si límec&nbsp;– a&nbsp;jsi hotov. Tak, jen chutě do toho, a&nbsp;mysli na sekretářství. Arci, když se máš přiznat, zdali se k&nbsp;tomu hodíš? Pah, proč by ses nehodil! Nebudeš první, kdo se vydává za něco, k&nbsp;čemu se vůbec nehodí. Beztak se ledaco po vrchu leskne, ale uvnitř je to dým. </span><span class="MLP-znak-kurziva-11b">(Zpívá.)</span></p>
			<p class="MLP-verse-drama">Mnohý vstane sotva z&nbsp;lože,<br/>modlí se hned: Pane Bože,<br/>potom začne pilně smekat,<br/>na ulici třebas klekat,<br/>pobožným chce mužem slout;<br/>chudého však honí z&nbsp;domu,<br/>hází po něm tisíc hromů,<br/>nájemníka utiskuje,<br/>čeledínu utrhuje&nbsp;–<br/>běda, kdo by se chtěl hnout!</p>
			<p class="MLP-verse-drama">Proto dím:<br/>Po vrchu se mnoho leskne,<br/>ale uvnitř je to dým.</p>
			<p class="MLP-verse-drama">Mnohý mistr pošle dílo<br/>na výstavu, až je milo,<br/>dostane i&nbsp;medálii,<br/>jako v&nbsp;ňáké batálii,<span class="char-style-override-1"><a id="footnote-27518-16-backlink" class="footnote-link" href="#footnote-27518-16">16</a></span><br/>potom chodí jako páv.<br/>Doma zatím pilně píchá<br/>tovaryš a&nbsp;hořce vzdychá;<br/>on to dílo vyhotovil,<br/>mistra svého přiozdobil,<br/>sám je sotva živ a&nbsp;zdráv.</p>
			<p class="MLP-verse-drama">Proto dím:<br/>Po vrchu se mnoho leskne,<br/>ale uvnitř je to dým.</p>
			<p class="MLP-verse-drama">U&nbsp;klavíru slečna sedí,<br/>do francouzské knihy hledí,<br/>na vídeňské jezdí bály,<br/>romantické zleze skály,<br/>domovem je tu i&nbsp;tam.<br/>Ale po našem se bavit,<br/>jehlu vzít a&nbsp;něco spravit,<br/>oběd chystat, prádlo pařit,<br/>dobře péci, chutně vařit,<br/>ach, to neví kudy kam.</p>
			<p class="MLP-verse-drama">Proto dím:<br/>Po vrchu se mnoho leskne,<br/>ale uvnitř je to dým.</p>
			<p class="MLP-verse-drama">Mnohý vzdychá: Milí bratři,<br/>milujme se, jak se patří,<br/>nouzi rádi pomáhejme,<br/>smutku slzy utírejme,<br/>lásku k&nbsp;bližním káže bůh!<br/>Tajně zatím dře a&nbsp;šidí,<br/>tloustne potem chudých lidí,<br/>stovku ze sta požaduje,<br/>špejchary si naplňuje&nbsp;–<br/>hladový ten vydřiduch!</p>
			<p class="MLP-verse-drama para-style-override-3">Proto dím:<br/>Po vrchu se mnoho leskne,<br/>ale uvnitř je to dým.</p>
			<p id="toc_marker-3-3" class="MLP-uroven3-nadpis">Výstup 3</p>
			<p class="MLP-scenicke-poznamky">Vejde ŠVANDA. VOCILKA. ŠVANDA v&nbsp;černém fraku, ale aby na něm visel, má bílý šátek s&nbsp;notným límcem na krku atd.; pohybování jeho v&nbsp;tom obleku je sebevědomé a&nbsp;směšné.</p>
			<p class="MLP-prima-rec"><span class="MLP-znak-tucne-11b">ŠVANDA</span> <span class="MLP-znak-kurziva-11b">(přicházeje zívá a&nbsp;protahuje se)</span>: Ah&nbsp;– tohle je veselé živobytí&nbsp;– jako o&nbsp;Štědrém večeru při prázdné míse. Nic než dlouhá chvíle. Někdy mne to arci strhne do proudu&nbsp;– tu se jí a&nbsp;pije; ale potom je zas, jako by vypálil. A&nbsp;nejhezčí na tom je, že nemám posavád žádných tisíců. Ty peníze jdou u&nbsp;mne jako na dračku.</p>
			<p class="MLP-prima-rec"><span class="MLP-znak-tucne-11b">VOCILKA</span> <span class="MLP-znak-kurziva-11b">(který stál stranou, předstoupí s&nbsp;mnohými poklonami)</span>: Servitore, signor musicanto<span class="char-style-override-1"><a id="footnote-27518-17-backlink" class="footnote-link" href="#footnote-27518-17">17</a></span>&nbsp;– poníženě ruce líbám.</p>
			<p class="MLP-prima-rec"><span class="MLP-znak-tucne-11b">ŠVANDA</span>: Co vás to napadá?&nbsp;– A&nbsp;jakýpak vy jste pták?</p>
			<p class="MLP-prima-rec"><span class="MLP-znak-tucne-11b">VOCILKA</span>: Já dychtil už dávno po té chvíli, abych mohl nejslavnějšímu krajanovi složit svou nejhlubší poklonu.</p>
			<p class="MLP-prima-rec"><span class="MLP-znak-tucne-11b">ŠVANDA</span> <span class="MLP-znak-kurziva-11b">(živě)</span>: Vy jste Čech?</p>
			<p class="MLP-prima-rec"><span class="MLP-znak-tucne-11b">VOCILKA</span>: Oh&nbsp;– a&nbsp;jaký! Doma to nemohli se mnou ani vydržet a&nbsp;radili mi, abych se podíval trochu do světa.</p>
			<p class="MLP-prima-rec"><span class="MLP-znak-tucne-11b">ŠVANDA</span>: A&nbsp;co nyníčko děláte?</p>
			<p class="MLP-prima-rec"><span class="MLP-znak-tucne-11b">VOCILKA</span>: Chodím za vámi a&nbsp;poslouchám vaši nebeskou muziku. Roztrhal jsem tím takřka své poslední boty&nbsp;– všecko z&nbsp;pouhé lásky k&nbsp;umění.</p>
			<p class="MLP-prima-rec"><span class="MLP-znak-tucne-11b">ŠVANDA</span>: To jste blázínek.</p>
			<p class="MLP-prima-rec"><span class="MLP-znak-tucne-11b">VOCILKA</span>: Já vím, ale ono je teď mnoho takových muzikantských zfanfrnělců&nbsp;– to je teď jako cholera. Přitom pozoruju, že nemáte u&nbsp;sebe žádného, aby se staral o&nbsp;vaše pohodlí, aby obstarával vaše koncerty, roznášel recenzentům bilety<span class="char-style-override-1"><a id="footnote-27518-18-backlink" class="footnote-link" href="#footnote-27518-18">18</a></span>&nbsp;– a&nbsp;já bych byl nejšťastnější člověk, kdybych vám mohl k&nbsp;tomu všemu obětovat svoje mizerné služby.</p>
			<p class="MLP-prima-rec"><span class="MLP-znak-tucne-11b">ŠVANDA</span>: To by bylo snad tuze mnoho.</p>
			<p class="MLP-prima-rec"><span class="MLP-znak-tucne-11b">VOCILKA</span>: Ono se to vlastně také sluší. Každý slavný muž má svého sekretáře, komorníka, důvěrníka&nbsp;– nebo jak ho chce titulovat&nbsp;– a&nbsp;takový člověk je pro něj pravé dobrodiní.</p>
			<p class="MLP-prima-rec"><span class="MLP-znak-tucne-11b">ŠVANDA</span>: Tak? Já si pomáhal posud sám, nebo jsem si vydlužil číšníka z&nbsp;hospody; arciže mě to všecko dřelo&nbsp;– jak se mi zdá.</p>
			<p class="MLP-prima-rec"><span class="MLP-znak-tucne-11b">VOCILKA</span>: No, to si mohu myslit! Číšníci&nbsp;– to je krásná čeládka! To jsou pobertové! Ale to všecko přestane, když budu já u&nbsp;vás. A&nbsp;jak užijete života&nbsp;– beze všech starostí. Já se vám budu starat o&nbsp;cesty, o&nbsp;koncerty, o&nbsp;kasu&nbsp;– o&nbsp;všecko. Uvidíte, že vám bude přitom tuze lehko.</p>
			<p class="MLP-prima-rec"><span class="MLP-znak-tucne-11b">ŠVANDA</span>: Nu, když myslíte&nbsp;– můžete u&nbsp;mne zůstat; alespoň se mi nebude tak stejskat.</p>
			<p class="MLP-prima-rec"><span class="MLP-znak-tucne-11b">VOCILKA</span>: Oh&nbsp;– milostpane&nbsp;– poníženě ruku líbám.</p>
			<p class="MLP-prima-rec"><span class="MLP-znak-tucne-11b">ŠVANDA</span>: Ale jste poctivý člověk?</p>
			<p class="MLP-prima-rec"><span class="MLP-znak-tucne-11b">VOCILKA</span>: Já&nbsp;– ty jemináčku. Jak mě tu vidíte&nbsp;– samá poctivost; kdybyste mě krájel&nbsp;– samá poctivost&nbsp;– a&nbsp;kdybyste mi chtěl milostivě tykat, já bych se neznal pýchou.</p>
			<p class="MLP-prima-rec"><span class="MLP-znak-tucne-11b">ŠVANDA</span>: I&nbsp;pro mne&nbsp;– ale jakpak vám říkají?</p>
			<p class="MLP-prima-rec"><span class="MLP-znak-tucne-11b">VOCILKA</span>: Pantaleon Vocilka.</p>
			<p class="MLP-prima-rec"><span class="MLP-znak-tucne-11b">ŠVANDA</span>: Hezké jméno.</p>
			<p class="MLP-prima-rec"><span class="MLP-znak-tucne-11b">VOCILKA</span>: Já mu dělám také čest.</p>
			<p class="MLP-prima-rec"><span class="MLP-znak-tucne-11b">ŠVANDA</span>: Tedy, milý Vocilko, jak povídám, můžeš u&nbsp;mne zůstat; ale co za to?</p>
			<p class="MLP-prima-rec"><span class="MLP-znak-tucne-11b">VOCILKA</span>: Ah, ah&nbsp;– kdopak mluví o&nbsp;takových maličkostech! Mně tu jde více o&nbsp;čest, a&nbsp;také vím, že nebudete nikdy koukat na nějakou hrst dukátů, kdyby dostávala moje kapsa souchotiny. Copak vám to udělá? Za pár let máte milióny.</p>
			<p class="MLP-prima-rec"><span class="MLP-znak-tucne-11b">ŠVANDA</span>: Za pár let? <span class="MLP-znak-kurziva-11b">(Škrábe se za ušima.)</span> Víš, kamaráde, vlastně bych se měl už podívat domů.</p>
			<p class="MLP-prima-rec"><span class="MLP-znak-tucne-11b">VOCILKA</span>: I&nbsp;podíváme se, proč ne? Ale potom zarejdíme znovu do světa; teď se budete teprve hejbat, teď se teprve proklubete ze skořápky! Oh, jen mě nechte dělat, milostpane. To bude živobytí! He, sklepníku!&nbsp;– Číšníku!&nbsp;– Děvčata! <span class="MLP-znak-kurziva-11b">(Volá do dveří.)</span> Pro milostpána láhev nejlepšího vína a&nbsp;dvě sklenice!&nbsp;– potom něco rozumného k&nbsp;zakousnutí, aby to šlo hezky do krku!</p>
			<p class="MLP-prima-rec"><span class="MLP-znak-tucne-11b">ŠVANDA</span>: Copak tě napadá? Já už snídal.</p>
			<p class="MLP-prima-rec para-style-override-3"><span class="MLP-znak-tucne-11b">VOCILKA</span>: To nic neškodí. Pravý umělec musí mít pořád apetýt&nbsp;– a&nbsp;koncertista žízeň. A&nbsp;pak se obyčejně každá smlouva něčím zavlažuje; musíme to tedy s&nbsp;naší také udělat, třeba už jen proto, abychom nepřišli do lidských řečí.</p>
			<p id="toc_marker-3-4" class="MLP-uroven3-nadpis">Výstup 4</p>
			<p class="MLP-scenicke-poznamky">GULINARI a&nbsp;VANIKA přinášejí láhev vína, dvě sklenice a&nbsp;na talíři pochoutky a&nbsp;postaví to na stůl. Předešlí.</p>
			<p class="MLP-prima-rec"><span class="MLP-znak-tucne-11b">VOCILKA</span>: Šlaku, to jsou hezké perličky! <span class="MLP-znak-kurziva-11b">(Kouká po nich.) </span>Veritábl<span class="char-style-override-1"><a id="footnote-27518-19-backlink" class="footnote-link" href="#footnote-27518-19">19</a></span> indiánky! Na slovíčko, krajanko! <span class="MLP-znak-kurziva-11b">(Bere ji za ruku.)</span></p>
			<p class="MLP-prima-rec"><span class="MLP-znak-tucne-11b">GULINARI</span> <span class="MLP-znak-kurziva-11b">(vyhýbá se mu)</span>: Krajanko? Ani se mi nezdá.</p>
			<p class="MLP-prima-rec"><span class="MLP-znak-tucne-11b">VOCILKA</span>: A&nbsp;to je pyšná ťopka!</p>
			<p class="MLP-prima-rec"><span class="MLP-znak-tucne-11b">GULINARI</span> <span class="MLP-znak-kurziva-11b">(přistoupí k&nbsp;ŠVANDOVI)</span>: Líbí se ti něco, pane?</p>
			<p class="MLP-prima-rec"><span class="MLP-znak-tucne-11b">ŠVANDA</span>: Oh&nbsp;– ty celá. <span class="MLP-znak-kurziva-11b">(Béře ji ostýchavě za ruku.)</span></p>
			<p class="MLP-prima-rec"><span class="MLP-znak-tucne-11b">GULINARI</span>: Vezmeš si mne za ženu?</p>
			<p class="MLP-prima-rec"><span class="MLP-znak-tucne-11b">ŠVANDA</span> <span class="MLP-znak-kurziva-11b">(se lekne a&nbsp;couvne)</span>: Za ženu?</p>
			<p class="MLP-prima-rec"><span class="MLP-znak-tucne-11b">GULINARI</span>: Že ne? Co tedy říkáš, že se ti líbím? <span class="MLP-znak-kurziva-11b">(Odejde s&nbsp;druhou.)</span></p>
			<p class="MLP-prima-rec"><span class="MLP-znak-tucne-11b">VOCILKA</span>: No pěkně děkuju! Zde musí mít muži peklo na zemi, musí-li si hned vzít každou, které řeknou, že se jim líbí. <span class="MLP-znak-kurziva-11b">(Nalévá mezitím víno.)</span></p>
			<p class="MLP-prima-rec"><span class="MLP-znak-tucne-11b">ŠVANDA</span>: Já jsem&nbsp;– jako by do mne nůž vrazil. Za ženu! No, to bych pochodil!</p>
			<p class="MLP-prima-rec para-style-override-3"><span class="MLP-znak-tucne-11b">VOCILKA</span> <span class="MLP-znak-kurziva-11b">(zvoní na nože)</span>: Ke stolu! <span class="MLP-znak-kurziva-11b">(Oba pijí a&nbsp;jedí.)</span></p>
			<p id="toc_marker-3-5" class="MLP-uroven3-nadpis">Výstup 5</p>
			<p class="MLP-scenicke-poznamky">Před vchodem ROSAVA v&nbsp;oděvu poutnickém. Za ní DOROTKA s&nbsp;trumarýnou<span class="char-style-override-3"><a id="footnote-27518-20-backlink" class="footnote-link" href="#footnote-27518-20">20</a></span>, plachetku na hlavě; KALAFUNA s&nbsp;houslemi ve futrálu, ranec na zádech. Předešlí.</p>
			<p class="MLP-prima-rec-bez-mezery"><span class="MLP-znak-tucne-11b">ROSAVA</span>:</p>
			<p class="MLP-verse-drama">Teď jsme u&nbsp;cíle; když vejdete,<br/>koho hledáte, zde najdete.</p>
			<p class="MLP-prima-rec"><span class="MLP-znak-tucne-11b">DOROTKA</span>: A&nbsp;vy nás opustíte?</p>
			<p class="MLP-prima-rec-bez-mezery"><span class="MLP-znak-tucne-11b">ROSAVA</span>:</p>
			<p class="MLP-verse-drama">Budu u&nbsp;vás blíž,<br/>nežli ty, má milá, víš,<br/>vzácným poutem s&nbsp;vámi sblížena. <span class="MLP-znak-kurziva-11b">(Zmizí.)</span></p>
			<p class="MLP-prima-rec"><span class="MLP-znak-tucne-11b">KALAFUNA</span>: S&nbsp;kým to věčně hovoříte, panno Dorotko? Hned na našich křižovatkách pod lesem se dáte do řeči, jako by nás měla nějaká ta osoba vést, a&nbsp;pak už táhneme, nevíme ani kam, přes hory a&nbsp;doly rovnou cestou sem. A&nbsp;kde to jen jsme? Tady to vypadá jako v&nbsp;nějaké pohádce o&nbsp;zakleté princezně.</p>
			<p class="MLP-prima-rec"><span class="MLP-znak-tucne-11b">DOROTKA</span>: Pojďte jen dál, Kalafuničko, srdce mi buší jako zvon samou nedočkavostí, pojďte, ať víme, jsme-li konečně u&nbsp;cíle.</p>
			<p class="MLP-prima-rec"><span class="MLP-znak-tucne-11b">KALAFUNA</span>: Nic tak, je-li tu Švanda, přivoláme si ho po muzikantsku! <span class="MLP-znak-kurziva-11b">(A&nbsp;již spustí oba národní píseň ,,Jen ty mi, dudáčku, zadudej“ na housle a&nbsp;na trumarýnu.</span></p>
			<p class="MLP-prima-rec"><span class="MLP-znak-tucne-11b">ŠVANDA</span> (<span class="MLP-znak-kurziva-11b">poslouchá, žasne, pak vyskočí)</span>: Co je to?&nbsp;– Zdá se mi něco? To jsou muzikanti z&nbsp;Čech&nbsp;– to je strakonická! <span class="MLP-znak-kurziva-11b">(Běží ke vstupu.)</span> I&nbsp;ty sladké umučení&nbsp;– Dorotko, Kalafuno! Je-li možná?</p>
			<p class="MLP-prima-rec"><span class="MLP-znak-tucne-11b">DOROTKA</span> (<span class="MLP-znak-kurziva-11b">vběhne ŠVANDOVI do náruče)</span>: Pozdrav tě ruka nebeská, můj milý Švando. Ach, to jsem ráda, že jsme tě přece našli; vždyť jsme už skoro celý svět prolezli, přes hory a&nbsp;doly, přes lesy a&nbsp;vody, a&nbsp;kdyby nebylo mé laskavé přítelkyně&nbsp;–</p>
			<p class="MLP-prima-rec"><span class="MLP-znak-tucne-11b">KALAFUNA</span>: Kterou nikdo nevidí&nbsp;–</p>
			<p class="MLP-prima-rec"><span class="MLP-znak-tucne-11b">DOROTKA</span>: A&nbsp;která nás vedla přes hory a&nbsp;doly, snad bychom seděli někde za světem a&nbsp;vyhlíželi, kudy za tebou. No, jak se máš? Co děláš&nbsp;– Myslíš na mě? Schraňuješ hodně? Tak už mluv!</p>
			<p class="MLP-prima-rec"><span class="MLP-znak-tucne-11b">VOCILKA</span> <span class="MLP-znak-kurziva-11b">(sedí mezitím pořád u&nbsp;stolu, pilně jí a&nbsp;pije)</span>: A&nbsp;to je řehtačka!</p>
			<p class="MLP-prima-rec"><span class="MLP-znak-tucne-11b">ŠVANDA</span>: Jak mám mluvit, když ty švitoříš, jako bys chtěla mluvit do soudného dne?&nbsp;– Dobře se mám a&nbsp;myslím na tebe&nbsp;– ale co tě napadlo, pustit se do světa?</p>
			<p class="MLP-prima-rec"><span class="MLP-znak-tucne-11b">KALAFUNA</span>: Tak si pomysli, Švando! Když jsi nešel za čtyři neděle, začala věšet hlavu&nbsp;– a&nbsp;když jsi nešel po osmi nedělích, chodila jako bez hlavy.</p>
			<p class="MLP-prima-rec"><span class="MLP-znak-tucne-11b">DOROTKA</span>: Já to povídala napřed, že to bez tebe nevydržím&nbsp;– potom jsem si pořád myslela, že se ti něco stalo.</p>
			<p class="MLP-prima-rec"><span class="MLP-znak-tucne-11b">VOCILKA</span>: Kýho čerta, to je zamilovaná kronika&nbsp;– to bych mohl potřebovat!</p>
			<p class="MLP-prima-rec"><span class="MLP-znak-tucne-11b">KALAFUNA</span>: A&nbsp;když ji potkalo konečně to neštěstí&nbsp;–</p>
			<p class="MLP-prima-rec"><span class="MLP-znak-tucne-11b">DOROTKA</span>: Ach, já bych byla snad i&nbsp;bez něho odešla.</p>
			<p class="MLP-prima-rec"><span class="MLP-znak-tucne-11b">ŠVANDA</span>: Jaké neštěstí?</p>
			<p class="MLP-prima-rec"><span class="MLP-znak-tucne-11b">KALAFUNA</span>: Že jí otec ulehl a&nbsp;už nevstal.</p>
			<p class="MLP-prima-rec"><span class="MLP-znak-tucne-11b">ŠVANDA</span>: Tvůj otec?</p>
			<p class="MLP-prima-rec"><span class="MLP-znak-tucne-11b">DOROTKA</span>: Ach arci. <span class="MLP-znak-kurziva-11b">(Utírá si oči.)</span></p>
			<p class="MLP-prima-rec"><span class="MLP-znak-tucne-11b">ŠVANDA</span>: A&nbsp;chudák!</p>
			<p class="MLP-prima-rec"><span class="MLP-znak-tucne-11b">VOCILKA</span>: Mohla se tam položit místo něho…</p>
			<p class="MLP-prima-rec"><span class="MLP-znak-tucne-11b">KALAFUNA</span>: Tu ti přijde ke mně, zdali prý bych s&nbsp;ní nešel za tebou. Já ti první chvíli myslil, že na ní oči nechám. Ale pak jsem si to rozpočítal&nbsp;– he, he. Vidíš, jářku,&nbsp;– stará beztoho pořád bručí na malé výdělky, ušetři jí tedy jedlíka&nbsp;– snad přitom ve světě něco utrhneš&nbsp;– vždyť nejsi šumař, aby tě hodili pod lavici. Byl to ode mne arci darebácký kousek a&nbsp;stará mi udělá&nbsp;– he, he, zlořečenou lázeň, až se navrátím; ale já si nemoh pomoci. Ta holka tě má ráda&nbsp;– až mě to celého pomátlo. </p>
			<p class="MLP-prima-rec"><span class="MLP-znak-tucne-11b">DOROTKA</span>: No, teď toho nechme, teď je všecko dobře, teď jsme pohromadě, teď vezmeme tisíce a&nbsp;půjdeme domů.</p>
			<p class="MLP-prima-rec"><span class="MLP-znak-tucne-11b">VOCILKA</span>: I&nbsp;ty sojko!</p>
			<p class="MLP-prima-rec"><span class="MLP-znak-tucne-11b">ŠVANDA</span>: Tisíce? Milá Dorotko, o&nbsp;tisících nevím ještě nic.</p>
			<p class="MLP-prima-rec"><span class="MLP-znak-tucne-11b">DOROTKA</span>: No, jen když to jsou sta. Já si z&nbsp;toho moc nedělám.</p>
			<p class="MLP-prima-rec"><span class="MLP-znak-tucne-11b">ŠVANDA</span>: Holečku, já nemám ještě nic.</p>
			<p class="MLP-prima-rec"><span class="MLP-znak-tucne-11b">DOROTKA</span>. Nic?</p>
			<p class="MLP-prima-rec"><span class="MLP-znak-tucne-11b">ŠVANDA</span>: To jest&nbsp;– peněz jsem vydělal už dost; ale to se ti sesype všude podivných lidí, ten je muzikant, ten je komediant, ten chce to, ten ono&nbsp;– pak jsem musil dávat traktace<span class="char-style-override-1"><a id="footnote-27518-21-backlink" class="footnote-link" href="#footnote-27518-21">21</a></span>&nbsp;– a&nbsp;tak mi všechny peníze zas vylítaly!</p>
			<p class="MLP-prima-rec"><span class="MLP-znak-tucne-11b">DOROTKA</span>: Ale Švando!</p>
			<p class="MLP-prima-rec"><span class="MLP-znak-tucne-11b">ŠVANDA</span>: Ale nynčko to půjde všechno jináč. Teď mám svého cekretáře a&nbsp;komorníka&nbsp;–</p>
			<p class="MLP-prima-rec"><span class="MLP-znak-tucne-11b">DOROTKA</span>: Ty?</p>
			<p class="MLP-prima-rec"><span class="MLP-znak-tucne-11b">ŠVANDA</span><span>: Ten mi bude dávat na všechno pozor. Není-li pravda, Vo­cilko?</span></p>
			<p class="MLP-prima-rec"><span class="MLP-znak-tucne-11b">VOCILKA</span> <span class="MLP-znak-kurziva-11b">(rychle vstane a&nbsp;blíží se s&nbsp;mnohými poklonami)</span>: Oh, dozajista. A&nbsp;poněvadž moje péče o&nbsp;milostpána&nbsp;– když se vezme ohled na lásku a&nbsp;služebnost, kteráž je vždycky chvalitebná&nbsp;– tedy také ohledem na moje ponížené&nbsp;–</p>
			<p class="MLP-prima-rec"><span class="MLP-znak-tucne-11b">ŠVANDA</span>: I&nbsp;vždyť je dobře. Já vím, co si myslíš&nbsp;–</p>
			<p class="MLP-prima-rec"><span class="MLP-znak-tucne-11b">VOCILKA</span> <span class="MLP-znak-kurziva-11b">(pořád se ještě klaní, pro sebe)</span>: Ten je vševědoucí.&nbsp;– Já to nevím sám.</p>
			<p class="MLP-prima-rec"><span class="MLP-znak-tucne-11b">ŠVANDA</span>: Abys věděl, jak se také jinde zachovat&nbsp;– tohle je Dorotka, moje nevěsta.</p>
			<p class="MLP-prima-rec"><span class="MLP-znak-tucne-11b">VOCILKA</span> <span class="MLP-znak-kurziva-11b">(stranou)</span>: I&nbsp;hrom do čepice!&nbsp;– <span class="MLP-znak-kurziva-11b">(Hlasitě.)</span> Oh, že se nemůže k&nbsp;něčemu takovému mně gratulírovat. <span class="MLP-znak-kurziva-11b">(Střílí zdaleka očima po DOROTCE.)</span></p>
			<p class="MLP-prima-rec"><span class="MLP-znak-tucne-11b">ŠVANDA</span>: Já ti dám gratulírování!&nbsp;– Ale jemináčku, teď mě teprve napadá, vy jste asi hladoví a&nbsp;ušlí&nbsp;– posaďte se. He, Vocilko&nbsp;– poruč, aby nám dali něco jíst a&nbsp;pít!</p>
			<p class="MLP-scenicke-poznamky">VOCILKA odejde.</p>
			<p class="MLP-prima-rec"><span class="MLP-znak-tucne-11b">DOROTKA</span>: Ty, Švando, ten tvůj sekretář se mi nelíbí.</p>
			<p class="MLP-prima-rec"><span class="MLP-znak-tucne-11b">ŠVANDA</span>: I&nbsp;jdi, blázínku, to se ti něco zdá. On je od kosti dobrá duše&nbsp;– ale ty nejsi zvyklá velkému světu&nbsp;– a&nbsp;my, co jsme umělci a&nbsp;páni&nbsp;– víš, my máme docela jiné oči než obyčejní lid.</p>
			<p class="MLP-prima-rec"><span class="MLP-znak-tucne-11b">VOCILKA</span> <span class="MLP-znak-kurziva-11b">(se vrací se sklepníkem, kterýžto jídlo a&nbsp;pití přináší)</span>: Tuhle je, co hrdlo a&nbsp;žaludek ráčí. Račte si, milostslečinko, pohovět&nbsp;– a&nbsp;tenhle dobrý pán bude bezpochyby také&nbsp;–</p>
			<p class="MLP-prima-rec"><span class="MLP-znak-tucne-11b">KALAFUNA</span>: Ano&nbsp;– he, he, ten si bude také hovět. <span class="MLP-znak-kurziva-11b">(Sedá.)</span></p>
			<p class="MLP-prima-rec"><span class="MLP-znak-tucne-11b">ŠVANDA</span>: Jez, Dorotko, a&nbsp;pij, jako doma!</p>
			<p class="MLP-scenicke-poznamky para-style-override-3">DOROTKA se posadí.</p>
			<p id="toc_marker-3-6" class="MLP-uroven3-nadpis">Výstup 6</p>
			<p class="MLP-scenicke-poznamky">MIKULI. Předešlí.</p>
			<p class="MLP-prima-rec"><span class="MLP-znak-tucne-11b">MIKULI</span>: Pane! Nejvzácnější pane!</p>
			<p class="MLP-prima-rec"><span class="MLP-znak-tucne-11b">ŠVANDA</span>: Ah, náš domácí.</p>
			<p class="MLP-prima-rec"><span class="MLP-znak-tucne-11b">MIKULI</span><span>: Právě přicházím z&nbsp;královského paláce. V&nbsp;patách za mnou přijde pro tebe dvořenín, aby ses dostavil k&nbsp;naší princezně. </span><span class="MLP-znak-kurziva-11b">(Odejde.)</span></p>
			<p class="MLP-prima-rec"><span class="MLP-znak-tucne-11b">VOCILKA</span>: Šlaka, Na princeznu jsme docela zapomněli!</p>
			<p class="MLP-prima-rec"><span class="MLP-znak-tucne-11b">DOROTKA</span>: K&nbsp;princezně? Jaká princezna?</p>
			<p class="MLP-prima-rec"><span class="MLP-znak-tucne-11b">ŠVANDA</span>: Oh, holečku&nbsp;– to bude teď moje denní společnost.</p>
			<p class="MLP-prima-rec"><span class="MLP-znak-tucne-11b">DOROTKA</span>: Je mladá, hezká?</p>
			<p class="MLP-prima-rec"><span class="MLP-znak-tucne-11b">ŠVANDA</span>: To ještě nevím; slyším jenom, že je plačtivá a&nbsp;že ji mám svým uměním povyrazit.</p>
			<p class="MLP-prima-rec"><span class="MLP-znak-tucne-11b">VOCILKA</span>: Svým božským uměním.</p>
			<p class="MLP-prima-rec"><span class="MLP-znak-tucne-11b">DOROTKA</span>: Vás se nikdo neptal!&nbsp;– Švando, nezůstaneš tam dlouho? A&nbsp;opravdu je to jen pro tvoje dudy?&nbsp;– Ale jak by bylo!</p>
			<p class="MLP-prima-rec"><span class="MLP-znak-tucne-11b">ŠVANDA</span>: Jářku už jednou, Dorotko, já jsem dnes světoznámý, po mých dudách se blázní, co má ruce a&nbsp;nohy.</p>
			<p class="MLP-prima-rec"><span class="MLP-znak-tucne-11b">VOCILKA</span>: I&nbsp;princezny!</p>
			<p class="MLP-prima-rec"><span class="MLP-znak-tucne-11b">DOROTKA</span>: Švando, máš-li mě rád, nech všeho a&nbsp;pojď radši zpátky, než se mi docela změníš. Tatínek nám už, chudák, ani bránit nemůže. Co je nám po světě. Já se toho tady bojím.</p>
			<p class="MLP-prima-rec"><span class="MLP-znak-tucne-11b">KALAFUNA</span>: Švando, Švando, doma není všady!</p>
			<p class="MLP-prima-rec"><span class="MLP-znak-tucne-11b">VOCILKA</span>: Ale sláva jen ve světě!</p>
			<p class="MLP-prima-rec"><span class="MLP-znak-tucne-11b">ŠVANDA</span>: Poslouchej, Dorotko, ode dneška si pamatuj, že tě mám rád, moc rád, ale uvazovat mě nesmíš. Vidíš sama, doma si mne nikdo necenil, a&nbsp;tady&nbsp;– princezny! Komorníku!</p>
			<p class="MLP-prima-rec"><span class="MLP-znak-tucne-11b">VOCILKA</span>: Dělejte, milostpane, dělejte! V&nbsp;téhle hastrošově uniformě vás nemohu pustit do paláce&nbsp;– to by myslili, že jdete strašit vrabce. Já slíbil, že se budu o&nbsp;vás starat, a&nbsp;musím držet slovo. Pojďte, milostslečna bude zatím tak dobrá a&nbsp;vyrazí se tady s&nbsp;panem krajanem.&nbsp;– <span class="MLP-znak-kurziva-11b">(Stranou.)</span> Já bych oba taky rád vyrazil&nbsp;– ale někam ze dveří. <span class="MLP-znak-kurziva-11b">(Vezme ŠVANDU pod paží a&nbsp;odejde s&nbsp;ním.)</span></p>
			<p class="MLP-prima-rec"><span class="MLP-znak-tucne-11b">KALAFUNA</span>: Nějaká dobrá duše&nbsp;– ten sekretář, he, he!</p>
			<p class="MLP-prima-rec"><span class="MLP-znak-tucne-11b">DOROTKA</span>: Myslíte?</p>
			<p class="MLP-prima-rec"><span class="MLP-znak-tucne-11b">KALAFUNA</span>: To jsou nějaké starosti! A&nbsp;na sebe ani nevzpomene. No, jezte, pijte, panno Dorotko! Já si udělám dnes bene. Škoda že tu nejsou moji caparti&nbsp;– ti by se olizovali.</p>
			<p class="MLP-prima-rec"><span class="MLP-znak-tucne-11b">DOROTKA</span>: Mně je najednou jaksi těsno, jako by se mělo něco při­hodit.</p>
			<p class="MLP-prima-rec"><span class="MLP-znak-tucne-11b">KALAFUNA</span>: I&nbsp;ovšem&nbsp;– he, he! Ono se může něco přihodit.</p>
			<p class="MLP-prima-rec"><span class="MLP-znak-tucne-11b">DOROTKA</span>: Copak?</p>
			<p class="MLP-prima-rec"><span class="MLP-znak-tucne-11b">KALAFUNA</span>: Že snad chytím opičku.</p>
			<p class="MLP-prima-rec"><span class="MLP-znak-tucne-11b">DOROTKA</span>: Ach, nežertujte! Naše neznámá průvodkyně také jako by měla nějaké tušení a&nbsp;domlouvala nám pořád, abychom si pospíšili.</p>
			<p class="MLP-prima-rec"><span class="MLP-znak-tucne-11b">KALAFUNA</span>: I&nbsp;to jsou daremné vrtochy.&nbsp;– Pijte!</p>
			<p class="MLP-prima-rec"><span class="MLP-znak-tucne-11b">DOROTKA</span>: Ne, ne&nbsp;– já tu nemám stání. Já musím za Švandou. Pojďte, Kalafuno, pojďte&nbsp;– ať se mu nic nestane.</p>
			<p class="MLP-prima-rec"><span class="MLP-znak-tucne-11b">KALAFUNA</span>: I&nbsp;copak vás napadá. Tohle živobytí tady opustit?</p>
			<p class="MLP-prima-rec"><span class="MLP-znak-tucne-11b">DOROTKA</span>: To se vám nahradí&nbsp;– jen pojďte!</p>
			<p class="MLP-prima-rec"><span class="MLP-znak-tucne-11b">KALAFUNA</span><span>: No, kvůli vám, panno Dorotko. Ale to vám povídám, moje srdce zůstane tentokrát u&nbsp;toho božího nadělení&nbsp;– he, he! Dorotko, buďte veselá&nbsp;– a&nbsp;když mám tak navlažíno&nbsp;– pojď­te sem, zaděláme si tu naši. </span><span class="MLP-znak-kurziva-11b">(Dá čepici na stranu, vezme housle.)</span></p>
			<p class="MLP-verse-drama">Dorotko Trnkova,<br/>milenko Švandova,<br/>jen nechvátej.<br/>Až vypiju a&nbsp;sním,<br/>pak půjdem za ním,<br/>půjdem za ním.</p>
			<p class="MLP-verse-drama">U&nbsp;dvora králova<br/>tam budem žít,<br/>kdyby to věděla<br/>má žena Kordula,<br/>tak bude klít.</p>
			<p class="MLP-verse-drama">Já jsem ze Strakonic<br/>capo<span class="char-style-override-1"><a id="footnote-27518-22-backlink" class="footnote-link" href="#footnote-27518-22">22</a></span> prim ex propris<br/>s&nbsp;kapsou prázdnou.<br/>Na zádech mám ranec<br/>a&nbsp;v&nbsp;ruce lívanec,<br/>sklenku plnou.</p>
			<p class="MLP-verse-drama">Opička mě drží<br/>za pačesy,<br/>v&nbsp;hlavě mi to skáče,<br/>nacpu si koláče<br/>plné šosy.</p>
			<p class="MLP-verse-drama">Na tom našem dvoře<br/>všecko to krákoře,<br/>i&nbsp;ten kohout.<br/>Nemohu na tebe,<br/>potěšení moje,<br/>zapomenout.</p>
			<p class="MLP-verse-drama">A&nbsp;kdybych zapomněl,<br/>tak ne lehce,<br/>vždycky mne pro tebe,<br/>potěšení moje,<br/>bolí srdce.</p>
			<p class="MLP-text-uprostred--I">OPONA</p>
			<p class="MLP-scenicke-poznamky para-style-override-5">Proměna.</p>
			<p class="MLP-scenicke-poznamky para-style-override-3">Skvostný šachový sál. V&nbsp;pozadí vyvýšený trůn pro princeznu a&nbsp;sedadla pro její komonstvo.</p>
			<p id="toc_marker-3-7" class="MLP-uroven3-nadpis">Výstup 7</p>
			<p class="MLP-scenicke-poznamky">ZULIKA sedí na trůně, zastřena závojem. Po obou stranách paní a&nbsp;páni, všichni stojí jako zakleti do vznešené nudy. Komorníci jen mimicky ohlašují ŠVANDU, jenž je teď v&nbsp;pěkném národním kroji a&nbsp;kozlíka<span class="char-style-override-3"><a id="footnote-27518-23-backlink" class="footnote-link" href="#footnote-27518-23">23</a></span> jeden fábor, i&nbsp;VOCILKU. Od komorníků předvede ŠVANDU před princeznu DVOŘAN.</p>
			<p class="MLP-prima-rec"><span class="MLP-znak-tucne-11b">DVOŘAN </span><span class="MLP-znak-kurziva-11b">(šeptavě)</span>: Jeho Milost, sultán všech sultánů, posílá své milované dcerušce tohoto muzikanta, aby její vysoce urozený smutek umírnil.</p>
			<p class="MLP-scenicke-poznamky">ŠVANDA se na pokyn VOCILKŮV ukloní a&nbsp;začne hrát.</p>
			<p class="MLP-scenicke-poznamky">Několik taktů uplyne, aniž si kdo hudby všimne. Ale pak začne dvořan po dvořanu přiznávati takt, kývat hlavou, přizvukovat a&nbsp;rozhoupávat se, až konečně vjede milostná polka všem do nohou a&nbsp;rozproudí bez ohledu na etiketu směšný mumraj. Tehdy odhodí závoj i&nbsp;ZULIKA a&nbsp;plna smíchu se rozběhne k&nbsp;ŠVANDOVI.</p>
			<p class="MLP-prima-rec"><span class="MLP-znak-tucne-11b">ZULIKA</span>: Krásný a&nbsp;milý pane hudebníku, Zulika ti děkuje, že jsi vlil do vyprahlého květu jejího srdce hedvábnou rosu rozkoše. Už bylo okoralé jako mladá zahrada na poledním slunci; ale tvými čarozvuky se osvěžilo jako slavík v&nbsp;lotosovém květu.</p>
			<p class="MLP-prima-rec"><span class="MLP-znak-tucne-11b">ŠVANDA</span> <span class="MLP-znak-kurziva-11b">(neví, má-li se smát, či klanět)</span>: Ano&nbsp;– jak říkáme&nbsp;– vzácná princezno&nbsp;– smutná.</p>
			<p class="MLP-prima-rec"><span class="MLP-znak-tucne-11b">VOCILKA</span> <span class="MLP-znak-kurziva-11b">(stranou)</span>: I&nbsp;starou straku! Ta si švitoří jako zamilovaný veršovec.</p>
			<p class="MLP-prima-rec"><span class="MLP-znak-tucne-11b">ZULIKA</span>: Ale teď mi musíš pořád hrát, rozumíš?&nbsp;– nebo se mi znovu zasteskne.</p>
			<p class="MLP-prima-rec"><span class="MLP-znak-tucne-11b">ŠVANDA</span>: Jak totiž kozlíček&nbsp;–</p>
			<p class="MLP-prima-rec"><span class="MLP-znak-tucne-11b">VOCILKA</span> <span class="MLP-znak-kurziva-11b">(potají)</span>: Mluvte něco chytřejšího.</p>
			<p class="MLP-prima-rec"><span class="MLP-znak-tucne-11b">ŠVANDA</span>: Copak?</p>
			<p class="MLP-prima-rec"><span class="MLP-znak-tucne-11b">VOCILKA</span>: Řekněte alespoň: šaramantní.</p>
			<p class="MLP-prima-rec"><span class="MLP-znak-tucne-11b">ZULIKA</span>: Řekni si, jak tě odměním. Chceš krásný zámek nad mořem?</p>
			<p class="MLP-prima-rec"><span class="MLP-znak-tucne-11b">ŠVANDA</span>: Ten bych těžko nesl domů.</p>
			<p class="MLP-prima-rec"><span class="MLP-znak-tucne-11b">ZULIKA</span><span>: Zulika má tebe a&nbsp;tvou hudbu tak ráda, jako má rád beránek čerstvé lupení a&nbsp;rybička čerstvou vodičku. Jen si řekni, po čem touží tvoje srdce; Zulika to řekne otci a&nbsp;všechno budeš mít.</span></p>
			<p class="MLP-prima-rec"><span class="MLP-znak-tucne-11b">VOCILKA</span> <span class="MLP-znak-kurziva-11b">(tajně)</span>: Teď si honem vymyslete něco tyranského.</p>
			<p class="MLP-prima-rec"><span class="MLP-znak-tucne-11b">ŠVANDA</span>: Och, ach&nbsp;– <span class="MLP-znak-kurziva-11b">(K&nbsp;VOCILKOVI.)</span> Když já nemůžu dostat ze sebe slovo, ona se po mně tak dívá.</p>
			<p class="MLP-prima-rec"><span class="MLP-znak-tucne-11b">ZULIKA</span>: Či snad Zulice nevěříš?</p>
			<p class="MLP-prima-rec"><span class="MLP-znak-tucne-11b">ŠVANDA</span>: Ano&nbsp;– a&nbsp;jak! Kdopak je ta Zulika?</p>
			<p class="MLP-prima-rec"><span class="MLP-znak-tucne-11b">ZULIKA</span> <span class="MLP-znak-kurziva-11b">(směje se)</span>: Kdo že je? Jaký jsi veselý! Kdožpak jiný nežli ta, kterou jsi rozesmál, které se tak líbíš a&nbsp;která stojí před tebou, šťastna, že jsi jí spadl jako z&nbsp;nebes. Ale to ti povídám, odejít mi nesmíš, sice by se Zulika hněvala&nbsp;– ó&nbsp;malá Zulika se umí také hněvat&nbsp;– jen se podívej!&nbsp;– Ale to dlouho netrvá, Zulika se hned zas udobří a&nbsp;směje se na tebe. Tak se směj také!</p>
			<p class="MLP-prima-rec"><span class="MLP-znak-tucne-11b">ŠVANDA</span>: Hehehe!</p>
			<p class="MLP-prima-rec"><span class="MLP-znak-tucne-11b">VOCILKA</span> <span class="MLP-znak-kurziva-11b">(po něm)</span>: Hahaha!</p>
			<p class="MLP-prima-rec"><span class="MLP-znak-tucne-11b">ZULIKA</span>: A&nbsp;tohle je divný člověk. Líbí se mi, je hodně k&nbsp;smíchu. Je to tvůj otrok?</p>
			<p class="MLP-prima-rec"><span class="MLP-znak-tucne-11b">VOCILKA</span>: Před tvou krásou je otrokem celý svět.</p>
			<p class="MLP-prima-rec"><span class="MLP-znak-tucne-11b">ZULIKA</span>: Toho neprodávej. Nechám si ho, bude u&nbsp;mne šaškem.</p>
			<p class="MLP-prima-rec"><span class="MLP-znak-tucne-11b">ŠVANDA</span>: Ale já nevím, slavná princezno&nbsp;– zdali tak dlouho tady&nbsp;–</p>
			<p class="MLP-prima-rec"><span class="MLP-znak-tucne-11b">ZULIKA</span>: Co&nbsp;– tak dlouho?</p>
			<p class="MLP-prima-rec"><span class="MLP-znak-tucne-11b">VOCILKA</span>: Nešlapte si po štěstí!</p>
			<p class="MLP-prima-rec"><span class="MLP-znak-tucne-11b">ŠVANDA</span>: Smím-li tady tak dlouho zůstat?</p>
			<p class="MLP-prima-rec"><span class="MLP-znak-tucne-11b">ZULIKA</span>: Proč bys nesměl? Chceš zlato, drahokamy? Ty musíš!</p>
			<p class="MLP-prima-rec"><span class="MLP-znak-tucne-11b">VOCILKA</span>: Držte se zuby nehty! Berte!</p>
			<p class="MLP-prima-rec"><span class="MLP-znak-tucne-11b">ZULIKA</span>: Chceš papouška, kolibříky? Chceš sultánovu loď? Anebo&nbsp;– ano, to je rozkošný nápad. Chceš mě?</p>
			<p class="MLP-prima-rec"><span class="MLP-znak-tucne-11b">ŠVANDA</span>: Jak to&nbsp;– chceš mě?</p>
			<p class="MLP-prima-rec"><span class="MLP-znak-tucne-11b">ZULIKA</span>: Vezmi si mne za ženu!</p>
			<p class="MLP-prima-rec"><span class="MLP-znak-tucne-11b">ŠVANDA</span>: Za že…? <span class="MLP-znak-kurziva-11b">(K&nbsp;VOCILKOVI.)</span> Tady jsou po těch vdavkách jako včely na med.</p>
			<p class="MLP-prima-rec"><span class="MLP-znak-tucne-11b">VOCILKA</span>: Hurá! Berte všema čtyřma. Tohle máte terno!</p>
			<p class="MLP-prima-rec"><span class="MLP-znak-tucne-11b">ZULIKA</span>: Máš také radost? Teď nám teprve bude do smíchu. Tatíček sultán chtěl beztoho dát Zulice ženicha, ale ten se jí nelíbí, a&nbsp;proto také stonala. Jenže teď malá Zulika řekne, že se jí líbíš ty, a&nbsp;vezme si tebe.</p>
			<p class="MLP-prima-rec"><span class="MLP-znak-tucne-11b">ŠVANDA</span>: Ale nejmilostivější princezno, já přece nemohu&nbsp;–</p>
			<p class="MLP-prima-rec"><span class="MLP-znak-tucne-11b">VOCILKA</span> <span class="MLP-znak-kurziva-11b">(zarazí ŠVANDU a&nbsp;předstoupí)</span>: Vyslovit tu rozkoš, která se ve mně rozlévá z&nbsp;tvé milosti, která se mi vaří v&nbsp;žilách a&nbsp;hrozí, že mi roztrhne srdce&nbsp;– to chce milostpán říci.</p>
			<p class="MLP-prima-rec"><span class="MLP-znak-tucne-11b">ZULIKA</span>: Ale milý dudáčku, Zuliky se nemusíš bát. Zulika se dala už dávno poučit, co mají ženy umět: mají být milé a&nbsp;přítulné&nbsp;– jen se nic neboj. Jsi smutný? Zulika tě rozveselí. Zazpívá ti, zatancuje ti; nebo je snad malá Zulika ošklivá?&nbsp;– Počkej tady, tvoje Zulika teď poběhne k&nbsp;otci sultánovi a&nbsp;poví mu všechno o&nbsp;našem štěstí. <span class="MLP-znak-kurziva-11b">(Odběhne, za ní její společnost.)</span></p>
			<p class="MLP-prima-rec"><span class="MLP-znak-tucne-11b">ŠVANDA</span> <span class="MLP-znak-kurziva-11b">(stál chvíli jako socha, konečně se probere)</span>: Já se zblázním!</p>
			<p class="MLP-prima-rec"><span class="MLP-znak-tucne-11b">VOCILKA</span>: To věřím. Tomu se také říká bláznivé štěstí.</p>
			<p class="MLP-prima-rec"><span class="MLP-znak-tucne-11b">ŠVANDA</span>: Co to žvastáš? Což si mohu bláznivou Zuliku vzít? A&nbsp;hlavně, co by tomu řekla Dorotka?</p>
			<p class="MLP-prima-rec"><span class="MLP-znak-tucne-11b">VOCILKA</span>: Prosím vás, o&nbsp;té Dorotě mi teď nemluvte! To je tak, jako by mě někdo zval na bažanta a&nbsp;já se mu poděkoval, že ne&nbsp;– že dnes nemohu&nbsp;– že mám doma brambory.</p>
			<p class="MLP-prima-rec"><span class="MLP-znak-tucne-11b">ŠVANDA</span>: Já&nbsp;– já uteču!</p>
			<p class="MLP-prima-rec"><span class="MLP-znak-tucne-11b">VOCILKA</span>: I&nbsp;pro mne&nbsp;– Ale až po svatbě!</p>
			<p class="MLP-prima-rec"><span class="MLP-znak-tucne-11b">ŠVANDA</span>: Moje svědomí&nbsp;–</p>
			<p class="MLP-prima-rec"><span class="MLP-znak-tucne-11b">VOCILKA</span>: Houby, má-li vás ta Dorotka opravdu ráda, tak vám ještě bude přát, že dostanete princeznu!</p>
			<p class="MLP-prima-rec"><span class="MLP-znak-tucne-11b">ŠVANDA</span>: Proč to?</p>
			<p class="MLP-prima-rec para-style-override-3"><span class="MLP-znak-tucne-11b">VOCILKA</span>: Když uděláte takové štěstí, řekne si, jistě na ni nezapomenete a&nbsp;obšťastníte také ji. To vám nebude pak záležet na nějakém tom soudku dukátů&nbsp;– a&nbsp;nějakého kavalíra dostane také&nbsp;– možná že se rozmyslím sám.</p>
			<p id="toc_marker-3-8" class="MLP-uroven3-nadpis"><a id="x.37112"></a>Výstup 8</p>
			<p class="MLP-scenicke-poznamky">ALENOROS s&nbsp;otrokyněmi, které nesou na polštářích zlaté skříňky s&nbsp;dary.</p>
			<p class="MLP-prima-rec"><span class="MLP-znak-tucne-11b">ALENOROS</span>: Drahý cizinče, děkuji ti vroucně, že jsi vlil paprsek radosti do srdce mého růžového lístku, mé dcerušky&nbsp;– a&nbsp;zatím ti podává láska otcovská na důkaz své vděčnosti tuto maličkost&nbsp;– <span class="MLP-znak-kurziva-11b">(pokyne otrokyním, které s&nbsp;dary odejdou)</span>&nbsp;– vezmou ti to hned domů.</p>
			<p class="MLP-scenicke-poznamky">VOCILKA si mne radostí ruce.</p>
			<p class="MLP-prima-rec"><span class="MLP-znak-tucne-11b">ŠVANDA</span>: Není toho přece jenom tuze mnoho, pane králi?</p>
			<p class="MLP-prima-rec"><span class="MLP-znak-tucne-11b">VOCILKA</span> <span class="MLP-znak-kurziva-11b">(potají)</span>: I&nbsp;jen berte! Čím víc, tím líp!</p>
			<p class="MLP-prima-rec"><span class="MLP-znak-tucne-11b">ALENOROS</span>: Mimoto mi zjevila Zulička, že tě miluje a&nbsp;ty ji chceš za manželku. Já jsem jí už sice vyhledal statného ženicha, ale ona v&nbsp;něm nejspíš nemá zalíbení, a&nbsp;tak já&nbsp;– <span class="MLP-znak-kurziva-11b">(pláče)</span> protože chci jenom její štěstí&nbsp;–</p>
			<p class="MLP-prima-rec"><span class="MLP-znak-tucne-11b">DOROTKA</span> <span class="MLP-znak-kurziva-11b">(za scénou)</span>: Pusťte mne, já s&nbsp;ním musím mluvit!</p>
			<p class="MLP-prima-rec"><span class="MLP-znak-tucne-11b">ŠVANDA</span>: Prachumučená hodino&nbsp;– tohle je Dorotka!</p>
			<p class="MLP-prima-rec"><span class="MLP-znak-tucne-11b">VOCILKA</span>: Ale teď se seberte!</p>
			<p class="MLP-prima-rec para-style-override-3"><span class="MLP-znak-tucne-11b">ALENOROS</span>: Co to je?</p>
			<p id="toc_marker-3-9" class="MLP-uroven3-nadpis">Výstup 9</p>
			<p class="MLP-prima-rec"><span class="MLP-znak-tucne-11b">DOROTKA</span> <span class="MLP-znak-kurziva-11b">(přiběhne)</span>: Ach, tady je! Švando, je to pravda, co se roznáší po celém městě? Ty si budeš brát princeznu?</p>
			<p class="MLP-prima-rec"><span class="MLP-znak-tucne-11b">ALENOROS</span>: Kdo je to dítě?</p>
			<p class="MLP-prima-rec"><span class="MLP-znak-tucne-11b">VOCILKA</span>: Nešťastná osoba, královská Milosti&nbsp;– Veličenstvo. My ji i&nbsp;s&nbsp;tímhle člověkem živíme z&nbsp;útrpnosti&nbsp;– ale musíme je držet pod zámkem.</p>
			<p class="MLP-prima-rec"><span class="MLP-znak-tucne-11b">ALENOROS</span>: Proč to?</p>
			<p class="MLP-prima-rec"><span class="MLP-znak-tucne-11b">VOCILKA</span>: Mívají někdy nebezpečné nápady.</p>
			<p class="MLP-prima-rec"><span class="MLP-znak-tucne-11b">DOROTKA</span>: Švando!</p>
			<p class="MLP-prima-rec"><span class="MLP-znak-tucne-11b">ŠVANDA</span> <span class="MLP-znak-kurziva-11b">(hrozivě)</span>: Vocilko, mlč!</p>
			<p class="MLP-prima-rec"><span class="MLP-znak-tucne-11b">VOCILKA</span>: Teď mlčte vy! Tahle někdy myslí, že je princezna z&nbsp;pohádky, a&nbsp;ráda by si namlouvala mého pána a&nbsp;tenhle hudlař myslí, že je druhý Paganini.</p>
			<p class="MLP-prima-rec"><span class="MLP-znak-tucne-11b">KALAFUNA</span>: Já hudlař – i ty ferino!</p>
			<p class="MLP-prima-rec"><span class="MLP-znak-tucne-11b">DOROTKA</span>: A&nbsp;ty to trpíš, Švando? Ty dovolíš, aby o&nbsp;mně tak mluvil? To mám za to, že jsem z&nbsp;lásky k&nbsp;tobě šla z&nbsp;domova&nbsp;– od čerstvého tatínkova hrobu? Ted‘ věřím všemu. Žádné dudy, za jinou, za princeznou jsi běžel!</p>
			<p class="MLP-prima-rec"><span class="MLP-znak-tucne-11b">ŠVANDA</span>: Což nevidíš, Dorotko, že se mi zbláznil sekretář?</p>
			<p class="MLP-prima-rec"><span class="MLP-znak-tucne-11b">DOROTKA</span>: Jen nic nemluv, já už vidím tvou faleš! Tak, Švando, mluv! Nestůj tady jako svědomím odsouzený, otevři ústa&nbsp;– potěš mě!</p>
			<p class="MLP-prima-rec"><span class="MLP-znak-tucne-11b">VOCILKA</span> <span class="MLP-znak-kurziva-11b">(ke králi)</span>: Jen se podívejte na ty oči! To je její zlá hodina, a&nbsp;to nám někdy uteče.</p>
			<p class="MLP-prima-rec"><span class="MLP-znak-tucne-11b">ŠVANDA</span>: Dorotko, dej si vyložit&nbsp;– kdež bych já&nbsp;– ale tady u&nbsp;dvora&nbsp;–</p>
			<p class="MLP-prima-rec"><span class="MLP-znak-tucne-11b">DOROTKA</span>: Pěkné umění, pěkná muzika, běhat za ženskými. Kdy­bych tady nebyla&nbsp;–</p>
			<p class="MLP-prima-rec"><span class="MLP-znak-tucne-11b">ŠVANDA</span>: Tak ty tak? Už si mysli, co chceš, vyčítej mi, jak chceš, já už ani neceknu! Já mám taky svou hlavu; když nechceš rozumět tomu, jak to chodí ve velkém světě, čekej na mne doma!</p>
			<p class="MLP-prima-rec"><span class="MLP-znak-tucne-11b">ALENOROS</span> <span class="MLP-znak-kurziva-11b">(volá)</span>: Odveďte ty lidi a&nbsp;zavolejte k&nbsp;nim našeho lékaře!</p>
			<p class="MLP-prima-rec"><span class="MLP-znak-tucne-11b">DOROTKA</span>: Švando!</p>
			<p class="MLP-scenicke-poznamky">ŠVANDA se furiantsky obrátí zády.</p>
			<p class="MLP-prima-rec"><span class="MLP-znak-tucne-11b">VOCILKA</span> <span class="MLP-znak-kurziva-11b">(drží ŠVANDU, potajmu)</span>: Tak je to dobře, ani se nehýbejte.</p>
			<p class="MLP-prima-rec"><span class="MLP-znak-tucne-11b">DOROTKA</span>: Jdeme&nbsp;– a&nbsp;domů! Na tuhle hodinu si vzpomeň, Švando!</p>
			<p class="MLP-scenicke-poznamky">Odvádějí ji, jiní se chopí KALAFUNY.</p>
			<p class="MLP-prima-rec"><span class="MLP-znak-tucne-11b">KALAFUNA</span> <span class="MLP-znak-kurziva-11b">(křičí)</span>: Ani na mne nesahejte, vy Turci, já jsem primárius&nbsp;– kápo strakonické bandy. A&nbsp;domů! Ano, Švando, my jdeme domů!</p>
			<p class="MLP-prima-rec"><span class="MLP-znak-tucne-11b">ALENOROS</span><span>: O&nbsp;ty nešťastníky se neboj, můj lékař je ošetří a&nbsp;pak ať si jdou svou cestou. A&nbsp;já teď půjdu a&nbsp;řeknu své Zulice, že to, nač se oba těšíte, vaše oddavky, budou co nejdříve. </span><span class="MLP-znak-kurziva-11b">(Odejde s&nbsp;průvodem.)</span></p>
			<p class="MLP-prima-rec"><span class="MLP-znak-tucne-11b">ŠVANDA</span> <span class="MLP-znak-kurziva-11b">(stál tu jako strnulý)</span>: Umučená hodino, co jsem to udělal? Srdce mi pukne a&nbsp;vyletí skrz žebra, že ho do smrti nenajdu! <span class="MLP-znak-kurziva-11b">(Chce ven.)</span></p>
			<p class="MLP-prima-rec"><span class="MLP-znak-tucne-11b">VOCILKA</span> <span class="MLP-znak-kurziva-11b">(chytne ho)</span>: Pomalu s&nbsp;tou flintou! Kam to míříte? Chcete svému štěstí vystřelit oči?</p>
			<p class="MLP-prima-rec"><span class="MLP-znak-tucne-11b">ŠVANDA</span> <span class="MLP-znak-kurziva-11b">(ožene se po něm)</span>: Jdi ode mne, ty pokušiteli! Já musím za Dorotkou.</p>
			<p class="MLP-prima-rec"><span class="MLP-znak-tucne-11b">VOCILKA</span>: Až někdy jindy! Teď dovolte, abych vám nalil trochu rozumu, kde ho nemáte sám.</p>
			<p class="MLP-scenicke-poznamky">Za scénou řinkot zbraní.</p>
			<p class="MLP-prima-rec"><span class="MLP-znak-tucne-11b">ŠVANDA</span>: Co je to zas?</p>
			<p class="MLP-prima-rec"><span class="MLP-znak-tucne-11b">VOCILKA</span>: Snad tu mají někde brousek pro kuchyni&nbsp;– ale jen aby nám přitom nechtěli zavařit.</p>
			<p class="MLP-prima-rec"><span class="MLP-znak-tucne-11b">ŠVANDA</span>: To by mi ještě scházelo.</p>
			<p class="MLP-prima-rec para-style-override-3"><span class="MLP-znak-tucne-11b">VOCILKA</span>: Inu, kdo se pustí do romantického života umělců, ten si musí na smrt zvyknout.</p>
			<p id="toc_marker-3-10" class="MLP-uroven3-nadpis">Výstup 10</p>
			<p class="MLP-scenicke-poznamky">ALAMÍR se svým námořním lidem ve zbrani. Předešlí.</p>
			<p class="MLP-prima-rec"><span class="MLP-znak-tucne-11b">ALAMÍR</span>: Kde je ten strůjce omamných písní, který se opovážil naplnit plamenem sladké touhy květinu mé lásky, zřítelnici mé duše, že se nyní po něm obrací a&nbsp;prahne?</p>
			<p class="MLP-prima-rec"><span class="MLP-znak-tucne-11b">VOCILKA</span> <span class="MLP-znak-kurziva-11b">(s&nbsp;poklonami)</span>: Co vlastně ráčíte poroučet? Koho to hledáte?</p>
			<p class="MLP-prima-rec"><span class="MLP-znak-tucne-11b">ALAMÍR</span>: To ty jsi ten černokněžník, který mi svou proklatou hrou odloudil princeznu Zuliku, že by teď i&nbsp;její slabý otec zrušil dané slovo&nbsp;– nebýt mého meče? Jsi ty ten český dudák?</p>
			<p class="MLP-prima-rec"><span class="MLP-znak-tucne-11b">VOCILKA</span> <span class="MLP-znak-kurziva-11b">(skočí za ŠVANDU)</span>: S&nbsp;dovolením, já jsem jen chudák. Ale tohle je ten čarodějník s&nbsp;dudama. Vemte si ho! Seberte si ho!&nbsp;– Mně po něm nic není.</p>
			<p class="MLP-prima-rec"><span class="MLP-znak-tucne-11b">ALAMÍR</span> <span class="MLP-znak-kurziva-11b">(ukáže na ŠVANDU)</span>: Toho se chopte! Však já mu vykážu rezidenci, že mu zajde chuť svádět sladkým toužením panenské růže naší země. Odveďte ho!</p>
			<p class="MLP-prima-rec"><span class="MLP-znak-tucne-11b">ŠVANDA</span>: Počkejte, pane princi, nejsem váš, abyste mě&nbsp;–</p>
			<p class="MLP-prima-rec"><span class="MLP-znak-tucne-11b">ALAMÍR</span>: Vojáci!</p>
			<p class="MLP-prima-rec"><span class="MLP-znak-tucne-11b">ŠVANDA</span>: Cože, pane princi! Já pán&nbsp;– vy pán! Já vás chytím&nbsp;– tak ne tolik najednou&nbsp;– potluču vás všechny! Vocilko! Cekretáři, pomoz! <span class="MLP-znak-kurziva-11b">(OZBROJENCI jej přemohou a&nbsp;mezi křikem odvedou.)</span></p>
			<p class="MLP-prima-rec"><span class="MLP-znak-tucne-11b">VOCILKA</span> <span class="MLP-znak-kurziva-11b">(stojí vpředu s&nbsp;rukama nazad přeloženýma)</span>: To by se mi chtělo!</p>
			<p class="MLP-prima-rec"><span class="MLP-znak-tucne-11b">ALAMÍR</span>: A&nbsp;ty, který jsi bezpochyby jeho pomocník a&nbsp;otrok&nbsp;– běž a&nbsp;navrať se k&nbsp;lidem vašich krajin a&nbsp;pověz tam, co se tu stane každému, kdo se opováží k&nbsp;nám přijít a&nbsp;pytlačit! Běž!</p>
			<p class="MLP-prima-rec"><span class="MLP-znak-tucne-11b">VOCILKA</span>: Servitore&nbsp;– já to vyřídím! <span class="MLP-znak-kurziva-11b">(Utíká za smíchu PRINCE.)</span></p>
			<p class="MLP-scenicke-poznamky para-style-override-3">Proměna – vězení.</p>
			<p id="toc_marker-3-11" class="MLP-uroven3-nadpis">Výstup 11</p>
			<p class="MLP-scenicke-poznamky">Alamírovi oděnci vhodí ŠVANDU do vězení. ŠVANDA sám.</p>
			<p class="MLP-prima-rec para-style-override-3"><span class="MLP-znak-tucne-11b">ŠVANDA</span><span>: To se to se mnou zatočilo&nbsp;– teď jsem dodudal! Teď jsem ze vší slávy v&nbsp;louži&nbsp;– i&nbsp;s&nbsp;tisíci! Ty jsi měl pravdu, Kalafuno, když jsi mi říkal, abych zůstal doma. Ale já měl zabedněnou palici a&nbsp;nevěděl jsem, jaká skluzavka je ten velký svět. Doma jsem měl aspoň jednoho kamaráda&nbsp;– a&nbsp;tady jsem padl do rukou obyčejným i&nbsp;vznešeným darebákům. Doma jsem měl Dorotku&nbsp;– ach, na tu nesmím ani vzpomenout, nebo bych se hned oběsil a&nbsp;ještě k&nbsp;tomu abych se vypohlavkoval oběma rukama. Dorotka má ke mně lásku jako trám&nbsp;– a&nbsp;já&nbsp;– já! Ale to vše zavinil ne můj kozlík, ale ten darebák, ten Vocilka! Dostanu-li toho chlapa ještě jednou mezi pěstě&nbsp;– ale to je daremná myšlenka! Tady mi snad chystají lněný obojek. A&nbsp;také jsem ho zasloužil. Já měl říci: Princezno, takhle a&nbsp;takhle, to nejde! Ale to mě posedlo furiantství a&nbsp;já jen, jak bych udělal Dorotce naschvály. Hlavu bych si strhl! Věru, já jsem ten nejmizernější chudák; snad je to tím, že stojím ve světě tak sám a&nbsp;sám, odmalička jako kůl v&nbsp;plotě.&nbsp;– Rodiče jsem nikdy nepoznal&nbsp;– ach, na ty nechci vzpomínat!&nbsp;– Moje matka! Zrovna jako by to byla nějaká vlčice!</span></p>
			<p id="toc_marker-3-12" class="MLP-uroven3-nadpis">Výstup 12</p>
			<p class="MLP-scenicke-poznamky">Zjeví se ROSAVA.</p>
			<p class="MLP-prima-rec"><span class="MLP-znak-tucne-11b">ROSAVA</span>: Mlč, nerouhej se, neposkvrňuj jméno své matky!</p>
			<p class="MLP-prima-rec"><span class="MLP-znak-tucne-11b">ŠVANDA</span>: Kdo je ta postava? Kdo jste? Co mi chcete?</p>
			<p class="MLP-prima-rec"><span class="MLP-znak-tucne-11b">ROSAVA</span>: Přicházím ve jménu tvé matky.</p>
			<p class="MLP-prima-rec"><span class="MLP-znak-tucne-11b">ŠVANDA</span>: Znáte ji?</p>
			<p class="MLP-prima-rec"><span class="MLP-znak-tucne-11b">ROSAVA</span>: Jako své srdce.</p>
			<p class="MLP-prima-rec"><span class="MLP-znak-tucne-11b">ŠVANDA</span>: Tedy jí vyřiďte, že ji pozdravuju&nbsp;– že si mohla na mne vzpomenout dřív&nbsp;– že jsem už vystál pro ni dost, žel ani nevím, čí jsem&nbsp;– že mě našel slouha!</p>
			<p class="MLP-prima-rec"><span class="MLP-znak-tucne-11b">ROSAVA</span>: Ustaň! Kdyby tě slyšela, srdce by jí žalostí puklo.</p>
			<p class="MLP-prima-rec"><span class="MLP-znak-tucne-11b">ŠVANDA</span>: Žalostí? Tak proč mi nedala o&nbsp;sobě vědět ani slovíčko?</p>
			<p class="MLP-prima-rec"><span class="MLP-znak-tucne-11b">ROSAVA</span>: Nesměla. Ačkoli ji to k&nbsp;tobě táhlo dnem i&nbsp;nocí, přeci musila svoji lásku potlačit a&nbsp;podrobit se tajemné vyšší moci.</p>
			<p class="MLP-prima-rec"><span class="MLP-znak-tucne-11b">ŠVANDA</span>: To je mi čistá láska! Směl jsem se já přiblížit k&nbsp;Dorotce?&nbsp;– A&nbsp;přece jsem byl pořád u&nbsp;ní. Ach, kdybych měl teď alespoň Dorotku!</p>
			<p class="MLP-prima-rec"><span class="MLP-znak-tucne-11b">ROSAVA</span>: A&nbsp;tvá matka tě tolik miluje!</p>
			<p class="MLP-prima-rec"><span class="MLP-znak-tucne-11b">ŠVANDA</span>: Co je mi to platno, když o&nbsp;tom nevím! Být moje matka jako jiná, alespoň by se byla někdy zeptala, zdali to nebolí, když jsem viděl, jak si jiné děti hrály s&nbsp;matkou, a&nbsp;já musel zalízt do křoví a&nbsp;tam plakat a&nbsp;vyplakat ze sebe, že nemám tu, která na světě nejlíp pohladí a&nbsp;pomiluje. I&nbsp;mlčte mi o&nbsp;lásce mé matky! Kdyby byla jako jiná, musila by vědět, co já sám viděl u&nbsp;jiných&nbsp;– že je matka nejšťastnější, když může své dítě přivinout k&nbsp;srdci.</p>
			<p class="MLP-prima-rec-bez-mezery"><span class="MLP-znak-tucne-11b">ROSAVA</span>:</p>
			<p class="MLP-verse-drama">Při svitu nebes, pryč s&nbsp;mým poutem!<br/>Chci, synáčku, tě obejmout jen,<br/>navzdory slibu, lásko má!<br/>Ať vzbudím běsné hněvy skryté,<br/>alespoň jednou zlíbám dítě:<br/>pojď, drahý, já jsem matka tvá!</p>
			<p class="MLP-scenicke-poznamky">Temné zahřímání.</p>
			<p class="MLP-prima-rec"><span class="MLP-znak-tucne-11b">ŠVANDA</span>: Cože to pravíte?</p>
			<p class="MLP-prima-rec"><span class="MLP-znak-tucne-11b">ROSAVA</span>: Ty jsi mé dítě!</p>
			<p class="MLP-prima-rec"><span class="MLP-znak-tucne-11b">ŠVANDA</span>: Ó, můj bože! A&nbsp;já jsem hrůzou jako zkamenělý.</p>
			<p class="MLP-prima-rec-bez-mezery"><span class="MLP-znak-tucne-11b">ROSAVA</span>:</p>
			<p class="MLP-verse-drama">Pojď, ó&nbsp;pojď a&nbsp;nenech matku žebrat;<br/>brzo vyprší má chvíle. Nech mne, smutnou,<br/>jedinkrát se těšit z&nbsp;nejsladšího<br/>zvuku úst tvých, volajících: matko!</p>
			<p class="MLP-prima-rec"><span class="MLP-znak-tucne-11b">ŠVANDA</span>: Maminko! <span class="MLP-znak-kurziva-11b">(Obejmutí.)</span></p>
			<p class="MLP-prima-rec-bez-mezery"><span class="MLP-znak-tucne-11b">ROSAVA</span>:</p>
			<p class="MLP-verse-drama">Ty mé draze zaplacené dítě,<br/>teď tě držím, sladkou kořist,<br/>po které jsem léta prahla,<br/>vzdychala&nbsp;– a&nbsp;nyní do loukotí<br/>osudného kola sáhla.</p>
			<p class="MLP-scenicke-poznamky">Temné hřímání.</p>
			<p class="MLP-verse-drama">Slyšíš, dítě? Krutý hlas mne volá<br/>od tebe snad navěky.<br/>Sejdeme-li se však ještě jednou,<br/>běda, odvrátíš se, nepoznáš mě,<br/>hrůzou zapudím tě bezděky.</p>
			<p class="MLP-scenicke-poznamky">Hřímání stále roste.</p>
			<p class="MLP-prima-rec"><span class="MLP-znak-tucne-11b">ŠVANDA</span>: Nikdy, maminko!&nbsp;– Ach, co se děje?</p>
			<p class="MLP-prima-rec-bez-mezery"><span class="MLP-znak-tucne-11b">ROSAVA</span>:</p>
			<p class="MLP-verse-drama">Pryč, jen pryč, mé dítě, jen se zachraň,<br/>než se země pod nohama zboří!<br/>Píseň tvá tě chrání, hrej&nbsp;– ó&nbsp;hrej!</p>
			<p class="MLP-scenicke-poznamky para-style-override-3">ŠVANDA hraje, cesta se mu otevře, on odchází. Hřmění dále roste.</p>
			<p id="toc_marker-3-13" class="MLP-uroven3-nadpis">Výstup 13</p>
			<p class="MLP-scenicke-poznamky">LESANA se zjeví v&nbsp;doprovodu divých žen, ROSAVA.</p>
			<p class="MLP-prima-rec-bez-mezery"><span class="MLP-znak-tucne-11b">ROSAVA</span> <span class="MLP-znak-kurziva-11b">(klekne před LESANOU)</span>:</p>
			<p class="MLP-verse-drama">Orteluj mě, paní&nbsp;– jenom jednu<br/>milost, poslední, mi prokaž:<br/>vyveď mého syna s&nbsp;věrnou<br/>jeho dívkou z&nbsp;nebezpečí!<br/>Pak mi pokutu dej sebevětší.</p>
			<p class="MLP-prima-rec-bez-mezery"><span class="MLP-znak-tucne-11b">LESANA</span>:</p>
			<p class="MLP-verse-drama">O&nbsp;syna již nepečuj, ten sebe<br/>osvobodí sám&nbsp;– i&nbsp;věrná dívka<br/>bude propuštěna z&nbsp;vazby.<br/>Ty však poznáš, kam že vede cesta,<br/>když se naše síla míchá do drah<br/>lidských osudů,<br/>nám i&nbsp;lidem je to na škodu.<br/>Ty jsi promarnila věčnou mladost,<br/>teď tě odsuzuji ve sbor divých žen.</p>
			<p class="MLP-scenicke-poznamky">Divé ženy plesají hlasitým smíchem.</p>
			<p class="MLP-verse-drama">Odnímám ti všechnu moc tvých kouzel,<br/>kde jsi dříve vládla, služkou budeš jen.</p>
			<p class="MLP-prima-rec-bez-mezery"><span class="MLP-znak-tucne-11b">ROSAVA</span>:</p>
			<p class="MLP-verse-drama">Děj se podle vůle tvé, má paní,<br/>synu neškodí, co matku raní.</p>
			<p class="MLP-prima-rec-bez-mezery"><span class="MLP-znak-tucne-11b">MIHULICE</span>:</p>
			<p class="MLP-verse-drama">Synáček tvůj, je-li pravda,<br/>to je krásy květ?<br/>Hi, hi! Až jen zrejdí svět,<br/>ten nám musí v&nbsp;lese, jak se vrátí,<br/>o&nbsp;nejbližším novoluní hráti.<br/>Zkusíme tu sílu jeho!</p>
			<p class="MLP-prima-rec"><span class="MLP-znak-tucne-11b">ROSAVA</span>: Nedopouštěj, paní!</p>
			<p class="MLP-prima-rec"><span class="MLP-znak-tucne-11b">LESANA</span>: Na tobě jest, ty jej ochraň zlého.</p>
			<p class="MLP-scenicke-poznamky">Zmizí s&nbsp;průvodem.</p>
			<p class="MLP-prima-rec-bez-mezery"><span class="MLP-znak-tucne-11b">ROSAVA</span> <span class="MLP-znak-kurziva-11b">(sama)</span>:</p>
			<p class="MLP-verse-drama">Užijte všech násilí!<br/>Když je se mnou láska v&nbsp;spolku,<br/>marné vaše úsilí;<br/>berte všechny živly ku pomoci,<br/>láska odolá i&nbsp;čaromoci!</p>
			<p class="MLP-text-uprostred--I">OPONA</p>
<p class="MLP-text-uprostred--I">&nbsp;</p>
			<div class="footnotes">
				<div class="footnote">
					<p class="MLP-pozn-pod-carou"><a id="footnote-27518-14" class="footnote-anchor" href="#footnote-27518-14-backlink">14</a>  Uvidíme. (It.) <span class="MLP-znak-kurziva-9b char-style-override-2">Pozn. red.</span></p>
				</div>
				<div class="footnote">
					<p class="MLP-pozn-pod-carou"><a id="footnote-27518-15" class="footnote-anchor" href="#footnote-27518-15-backlink">15</a>  Pižmový. <span class="MLP-znak-kurziva-9b char-style-override-2">Pozn. red.</span></p>
				</div>
				<div class="footnote">
					<p class="MLP-pozn-pod-carou"><a id="footnote-27518-16" class="footnote-anchor" href="#footnote-27518-16-backlink">16</a>  (Patálie), vojna, bitva. <span class="MLP-znak-kurziva-9b char-style-override-2">Pozn. red.</span></p>
				</div>
				<div class="footnote">
					<p class="MLP-pozn-pod-carou"><a id="footnote-27518-17" class="footnote-anchor" href="#footnote-27518-17-backlink">17</a>  Služebník, pane muzikante. (It.) <span class="MLP-znak-kurziva-9b char-style-override-2">Pozn. red.</span></p>
				</div>
				<div class="footnote">
					<p class="MLP-pozn-pod-carou"><a id="footnote-27518-18" class="footnote-anchor" href="#footnote-27518-18-backlink">18</a>  Lístky. <span class="MLP-znak-kurziva-9b char-style-override-2">Pozn. red.</span></p>
				</div>
				<div class="footnote">
					<p class="MLP-pozn-pod-carou"><a id="footnote-27518-19" class="footnote-anchor" href="#footnote-27518-19-backlink">19</a>  Pravý, skutečný. (Franc.) <span class="MLP-znak-kurziva-9b char-style-override-2">Pozn. red.</span></p>
				</div>
				<div class="footnote">
					<p class="MLP-pozn-pod-carou"><a id="footnote-27518-20" class="footnote-anchor" href="#footnote-27518-20-backlink">20</a>  Starý italský hudební nástroj (trubka), užívaný námořníky. <span class="MLP-znak-kurziva-9b char-style-override-2">Pozn. red.</span></p>
				</div>
				<div class="footnote">
					<p class="MLP-pozn-pod-carou"><a id="footnote-27518-21" class="footnote-anchor" href="#footnote-27518-21-backlink">21</a>  Hostina. <span class="MLP-znak-kurziva-9b char-style-override-2">Pozn. red.</span></p>
				</div>
				<div class="footnote">
					<p class="MLP-pozn-pod-carou"><a id="footnote-27518-22" class="footnote-anchor" href="#footnote-27518-22-backlink">22</a>  Hlava, vedoucí. (It.) <span class="MLP-znak-kurziva-9b char-style-override-2">Pozn. red.</span></p>
				</div>
				<div class="footnote">
					<p class="MLP-pozn-pod-carou"><a id="footnote-27518-23" class="footnote-anchor" href="#footnote-27518-23-backlink">23</a>  Měch u dud. <span class="MLP-znak-kurziva-9b char-style-override-2">Pozn. red.</span></p>
				</div>
			</div>
		</div>
</body>
</html>